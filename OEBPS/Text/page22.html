<?xml version="1.0" encoding="utf-8"?>
<!DOCTYPE html>

<html lang="en" xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
    <meta charset="UTF-8"/>
    <meta http-equiv="X-UA-Compatible" content="IE=edge"/>
    <meta name="viewport" content="width=device-width, initial-scale=1.0"/>
    <title>În satul Cervoiului</title>
    <link rel="stylesheet" href="../Styles/style.css"/>
</head>
<body>
<hr/>
<h2>În satul Cervoiului</h2>
<p class="paragraf1">Ca mai toate satele cu obârșia în vechime, Cervoiul zăcuse amar de vreme departe de lume, pitit într-o hobaie<sup><a id="ancora1">1</a></sup>, razna mult din drumul mare. Patru rânduri de dealuri curmezișe, cu grebenele<sup><a id="ancora2" href="#nota2">2</a></sup> întinse spre munte, se puseseră proptă<sup><a id="ancora3" href="#nota3">3</a></sup> între el și căile bântuite de urgiile mari ale țării.</p>
<p>Dar, odată cu potolirea veacului, cele câteva familii ce-l alcătuiau își lăsau sălașul neguros și ieșeau „la linie". Adică se strămutară grabnic și cu totul din cotlonul la adăpostul căruia pândiseră, jos, în lumina luncilor grase, de-a lungul șoselei naționale, unde răsuflară.</p>
<p>Numai în câțiva ani, cu băștinașii care se puițară peste măsură și cu veneticii de adaos, cătunul de odinioară ajunse o mândră așezare. Vechea vatră se părăgini, uitată. Doar la zile mari câteva babe și moșnegi mai urcau la bisericuța rămasă sus între muchiile din cale-afară depărtate, unde se pătrundea din ce în ce mai anevoie, printre râpile năpădite vara de tihării<sup><a id="ancora4" href="#nota4">4</a></sup>, iarna de zăpezi.</p>
<p>Curând sosi popă cu carte. Ăsta, îngrozit de câtă osteneală și ce primejdii întâmpină - odată fusese gata să-l mănânce lupii -, chemă poporenii. Și, cum era înclinat spre pilde, le vorbi în tâlcuri cam așa:</p>
<p>— Fiilor, voi umblați ca neoamenii, cu buricul târâș.</p>
<p>Oamenii se cruciră, uitându-se nedumeriți unul la pântecul celuilalt. Popa îi privea și zâmbea.</p>
<p>— Nu asta, urmă el… Se cheamă că voi ați ieșit de mult din maica voastră care a fost pădurea, dar nu v-ați despărțit deplin de ea… A mai rămas acolo o bucățică, de care stați legați și acum…</p>
<p>— Care e aia, părinte? îndrăzni unul…</p>
<p>— Biserica, fiilor. Tăiați buricul lung care vă ține ca pe niște prunci atârnați de ea. Hai să facem aici lăcaș sfânt pe potriva noastră.</p>
<p>— Așa e părinte, se luminară ascultătorii… și se învoiră.</p>
<p>La îndemnul lui, poporenii își ridicară biserică la îndemână. Și cu asta se rupse și cel din urmă firișor care lega pe cervoieni de matcă. Peste străvechea obârșie pădurea își întoarse repede viața ei la loc. În liniștea atotcuprinzătoare, bordeiele putrezite se făcură iar țărână unde își înfipseră rădăcinile fagii, la care cerbii coborau din nou iarna să le roază poalele.</p>
<p>Și noua comună își văzu înainte de treburi… Al doilea preot, după moartea celui bătrân, nemulțumit numai cu slujba de popă, își strânse enoriașii și le spuse:</p>
<p>— Fraților, omul nu are numai trup și suflet. După cuvintele Sfântului Apostol Pavel, avem și duh, adică minte. Se cuvine dar să ne îngrijim și de ea. Copiii noștri trebuie să deprindă carte. Nu cine știe câtă; după nevoile de-aici.</p>
<p>Oamenii ascultau bucuroși de vestea nouă.</p>
<p>— Haide să facem școală, urmă preotul. Și, până s-o învrednici statul să ne-o clădească, o deschidem în casa mea; v-o dau cu chirie mică și am să dăscălesc chiar eu.</p>
<p>Astfel, al doilea popă înălță cervoienilor școală și le fu întâiul învățător.</p>
<p>Al treilea la șir n-a mai spus nici fiilor, nici fraților. A strâns satul și-a strigat:</p>
<p>— Mă, băieți, ascultați-mă și luați-vă după mine. Că eu vă duc de-a dreptul la spor și la trai bun. Cine-i deștept și se ține de mine n-are să se căiască.</p>
<p>Și popa Fulga gospodări comuna cu mână tare, timp de treizeci de ani, și o târî prin toate vârtejurile politicii. Rând pe rând, liberal, țărănist, legionar, fâlfâise barba-i galbenă, steag în furtunile tuturor alegerilor. Înființase bancă, durase obște, alcătuise cooperativă. Om de flăcări și oțel, falnic și frumos tare, toate ispitele țintiseră în el. Îl bântuiseră mai ales trei mari patimi: setea de avere, femeile și dragostea de cai. Într-un iureș neîntrerupt strânsese nămet de bani. Agonisise moșie, zidise acareturi. După pilda lui, și cu el odată, comuna se luase la întrecere. Gospodarii se îmbogățeau, cuprindeau pământ, clădeau case boierești, prăseau vite de soi, lăcomeau la femei streine.</p>
<p>Când punea popa ochii lui de haiduc în femeia aleasă, fata ori muierea nu mai scăpa. Ca vrabia țintită de hultan<sup><a id="ancora5" href="#nota5">5</a></sup>, se făcea mică, începea să tremure, pierdea mințile… Cinstite ori deșucheate, toate mureau după el. Ibovnicile se făleau cu păcatele săvârșite. Spuneau că atingerile cu popa le sfințesc. E drept, preoteasa, o femeiușcă firavă, nu-i dăruise prunci. În schimb, satul era plin de copii leiți lui. La urmă patima de cai le birui pe toate celelalte. Dacă-i plăcea unul, nu se lăsa până nu-l cumpăra și, dacă nu se putea, până nu-l fura.</p>
<p>— Un sfert din sânge îmi arde a hoție, spunea el, râzând, tovarășilor. Noroc că mi s-a ales numai asupra cailor… Altfel, cine știe ce tâlhar de drumul mare m-aș fi făcut, adăuga scuturându-și barba.</p>
<p>Pentru asta, popa își țesuse rețele de ciraci<sup><a id="ancora6" href="#nota6">6</a></sup> și ajutoare în care prindea armăsarul ochit. Trecut prin zeci de mâini, ascuns, schimbat, măsluit, telegarul răsărea în grajdul Sfinției sale care, cum se sătura de el, îl trecea mai departe, în bâlciuri, altora. Într-un rând, niște păgubași mai isteți prinseră ițele, ghibăciră<sup><a id="ancora7" href="#nota7">7</a></sup> gazdele, îl urmăriră și, când aproape să-l prinză, popa la aman<sup><a id="ancora8" href="#nota8">8</a></sup> își aduse aminte de vechea bisericuță dosită în codri. Într-o clipă a sărit pe armăsar, a cotit după sat și s-a făcut nevăzut în valea Cervoiului… Cui să-i treacă prin gând că vita era găzduită acum în altarul străvechi, cu conovățul<sup><a id="ancora9" href="#nota9">9</a></sup> legat de pristol?… De acum încolo popa n-a avut pentru furtișaguri o altă mai bună ascunzătoare, nebănuită chiar de cei mai apropiați tovarăși. O mangă<sup><a id="ancora10" href="#nota10">10</a></sup> grozavă mâncată de ape, cu surpături uriașe împrospătate în fiecare an, tăinuia crăpătura pe unde se pătrundea în albia văii.</p>
<p>Chiar din gură, firul potecii se tăia rupt de viituri. Mai sus, năclăit de dudaie<sup><a id="ancora11" href="#nota11">11</a></sup>, fagașul se-ncurca în alunecușuri, se ascundea în izvoare nescurse, se-afunda în bahne<sup><a id="ancora12" href="#nota12">12</a></sup> de trestie, adevărate șerpării unde mișunau jivine, șerpi de apă cu urechi solzite, salamăndrițe negre pătate cu galben, broaște țestoase, șopârle agere și gușteri auriți. Aici puiau vulpile și lupii îndrăgiseră meleagurile, semănate cu grămăjoare de oase albe, rămășițe din ospețele lor. Oamenii nu mai aveau niciun interes să străbată sihla<sup><a id="ancora13" href="#nota13">13</a></sup> lăsată în voia ei și copiii cu vitele se fereau.</p>
<p>În al cincizeci și unulea an al vieții, cu alaiul ăsta de avere, femei și cai după el, popa Fulga, sosit în buza celui de-al doilea război, se sculă cu îndârjire împotriva stăpânirii. Zile și nopți, băieți cu păr unduios dat pe spate au vegheat la capetele satului, pistoale au clănțănit pe deasupra caselor, până ce popa, împreună cu alți vreo zece, legați butuc, umflați în briști<sup><a id="ancora14" href="#nota14">14</a></sup>, au luat calea Bucureștilor.</p>
<p>După câteva luni, preotul s-a întors acasă pocăit. Pe urmă, o boală mocnită în el s-a aprins, și omul a zăcut dus, cu aiureli pe care nu le pricepea nimeni. Vorbea mereu de un cal, poruncea slugilor să plece să-l dezlege, să-i ducă apă și ovăz. Și se zbătea aprig, bâșguind întruna despre un pristol<sup><a id="ancora15" href="#nota15">15</a></sup> pângărit…</p>
<p>Târziu, din zăcere s-a sculat alt om. Un sfânt senin, cu chip uscat și prelung, cu barba seină până-n brâu și cotonog<sup><a id="ancora16" href="#nota16">16</a></sup> de amândouă picioarele.</p>
<p>Sta întreg și-n toată firea până la șale, cu mințile limpezi și duhul ascuțit ca și mai înainte. Dar moale, fleșcăit, neputincios de la mijloc în jos, de unde coapsele sfrijite și pulpele uscate atârnau ca două lemne nefolositoare.</p>
<p>După asta năpastele s-au ținut lanț. Dar pe el nu l-au mai atins. Trecea strein de lumea asta, afundat în rugăciuni, cu gândul numai în cer. Ochii rămași tot focoși nu se mai dezlipeau de pe icoane. Căința doar mai scurma în el genuni de deznădejde, din care se ridica iar cu voinicie.</p>
<p>Veneau unii să-i spuie că la bancă se descoperiseră neorânduieli mari. Alții că obștea intră în dandanale de pușcărie. Că la cooperativă nu se mai pot acoperi lipsurile și furturile… Popa a răspuns de toate pagubele cu averea lui, pe care încurcăturile, procesele, căutarea cu doftorii aduși de preoteasă i-a facut-o scurt timp puzderii…</p>
<p>S-a mâhnit puțin când a auzit că s-a numit preot nou, teolog, în locul lui. Dar s-a bucurat pentru sat.</p>
<p>Într-un singur an, din grozavul popă a rămas un slăbănog sărac și dosădit<sup><a id="ancora17" href="#nota17">17</a></sup>, de mila sătenilor… Dar el aștepta neclintit îngerul care să-l zvârle în apele tămăduitoare ca pe paraliticul evangheliei.</p>
<p>— Ce se alege de noi, părinte ? se căina preoteasa, mutându-l de pe un căpătâi pe altul.</p>
<p>— S-alege ce e bun, îi zâmbea popa.</p>
<p>— Ne-a luat și livada…</p>
<p>— Nu-i nimic, răspundea el, bine că ne-a rămas casa.</p>
<p>— Dar o să ne-o ia și pe asta. Ce ne mai rămâne ? se spăimânta ea…</p>
<p>— Ne rămâne Dumnezeu, o liniștea preotul.</p>
<p>În sfârșit, durerile din șale scăzură și bolnavul putu să se târască de-a bușilea prin odaie, sprijinit în mâini ca pruncii, cu picioarele țepene, lungite după el.</p>
<p>— Poate s-o milostivi Sfântul să mă ridic și copăcel, glumea el.</p>
<p>Dar Sfântul nu s-a îndurat și popa, uitat de toți, a rămas ologit pe totdeauna.</p>
<p>Doftorii, după ce au vorbit, unii de-o boală veche cu uscarea măduvei spinării, alții de lovituri tari peste șale, l-au părăsit și ei.</p>
<p>Popa își strămutase însă toate gândurile în altă parte. Puterile lui, prihănite până atunci, începură să se adune din mădularele păcătoase. Le simțea cum se ridică din picioarele alergătoare spre râu, din coapsele îndrăgite de cai, din pântecul pângărit de băutură și muieri, cum se subțiază, se limpezesc și se strămută într-un loc din gândurile lui smerite, n-ar ști să spuie unde, în frunte, la răscrucea ochilor sau în inimă?… Puterile lui sau ale altuia? Oricum, nu era el stăpân pe ele. Ci, dimpotrivă, le osebea uneori afară, atârnând peste el, gata să-l cuprindă sau nu, după voia lor. Cum le putuse el odinioară cârmui spre rău?… Acum ardea să se-nvrednicească de ele. Se opintea să le înnoade și se ruga să se sălășluiască în păcătosul lui suflet.</p>
<p>Preoteasa nu se dumirea. Oamenii dibuiau ceva necunoscut, dincolo de ei. Și lumea începu să vie, ca la un izvor. Întâi pentru un sfat ori la un îndemn. Apoi pentru o rugăciune, la un necaz. Preotul căzut în jilț, cu picioarele de lut nemișcate sub giubea<sup><a id="ancora18" href="#nota18">18</a></sup>, lăsa patrafirul<sup><a id="ancora19" href="#nota19">19</a></sup> pe creștetul plecat, deschidea evanghelia și citea, desfăcea ceaslovul și spunea molitva. Necăjitul pleca îmbunat. Unii scăpau de beteșuguri. Câțiva se tămăduiră: cei cu ducă-se pe pustii mai ales. Cu fiecare din ei, popa, smerit, sporea în duh și se înmulțea în suflet, agonisind mereu putere, nepăsător de războiul care tălăzuia pretutindeni. Și zvonul se lățea.</p>
<p>Atunci sosi la popa Zahei orbul.</p>
<p>Un om de patruzeci de ani, voinic cât un taur, cu capul mare chel și gogonat<sup><a id="ancora20" href="#nota20">20</a></sup> ca un bolovan, cu pieptul și pântecul otova de sub grumaz și până-n vintre în chipul unui boloboc<sup><a id="ancora21" href="#nota21">21</a></sup> sprijinit pe bulamacele<sup><a id="ancora22" href="#nota22">22</a></sup> coapselor. Ochii boboșați<a id="ancore23" href="#nota23">23</a> alburii ca de piatră nu se clinteau. Și în ciocanul nasului țevile nărilor se deschideau ruginite de tutun. Sub ele niște fire țepoase, mustățile, ca la pește.</p>
<p>Hamal de-a lungul tuturor schelelor până îngheța Dunărea, salahor apoi pe la binalele orașelor, se îmbătase în toate cârciumile, cântase, urlase, se bătuse, până ce, după un chef strașnic, se trezise orb. Băuse spirt otrăvit.</p>
<p>De atunci alergase zădarnic de la spitale la babe, de la vraci la biserici să-și capete vederile. Când orbul a nimerit dus de mână la popă, slăbănogul sta afară pe prispă și se sorea. La picioarele lui, atârnând gheață în vipiile<sup><a id="ancora24" href="#nota24">24</a></sup> arșiței, fu călăuzit orbul, care căzu și se lovi cu fruntea de țurloaiele<sup><a id="ancora25" href="#nota25">25</a></sup> uscate.</p>
<p>— Ce te-aduce, Samsoane, îl agrăi preotul, privindu-i statura de uriaș.</p>
<p>— Mă cheamă Zahei, părinte, și sunt un orb păcătos. Am venit să-mi dai vederile. Și își apăsă berbecul frunții în labele nesimțitoare.</p>
<p>— Păi, ți le-am luat eu, ca să le ceri de la mine? îl cercă popa.</p>
<p>— Mi le-a luat Dumnezeu, se-nvoi orbul.</p>
<p>— Roagă-te Lui, urmă preotul, că voia e numai la El.</p>
<p>— Și harul la Sfinția ta, stărui netulburat pătimașul.</p>
<p>— Bine, se învoi popa.</p>
<p>Își trecu patrafirul, luă molitvelnicul<sup><a id="ancora26" href="#nota26">26</a></sup>, se plecă, puse dreapta pe creștetul rătăcitorului și ceti, plângând, o lungă rugăciune. Plânse și orbul. Apoi se potoliră amândoi.</p>
<p>— Mai culcă-te puțin, îi fi ostenit, îl îndemnă duhovnicul.</p>
<p>Streinul se supuse ascultător ca un câine. Nu se depărtă, ci se întinse chiar acolea, sub călcâiele bătrânului, de-a lungul prispei, și adormi îndată. Horcăi îndelung, se smuci în somn, gemu și se trezi.</p>
<p>— Vrei ceva? îl întrebă popa. Pâine? Apă?</p>
<br/>
<p>— Nimic. Numai să-mi mai citești. De mult n-am mai văzut lumina în somn…</p>
<p>— Acum ai văzut-o ?</p>
<p>— Am visat-o, făcu grav orbul.</p>
<p>— Ce-ai visat ?</p>
<p>— Că văz…</p>
<p>Popa, însuflețit, îi citi iar în creștet. Lacrămile udară capul orbului, care încovoiat sufla din ce în ce mai greu.</p>
<p>— Încep să zăresc, răcni el deodată ca un nebun…</p>
<p>Popa cutremurat își ridică dreapta…</p>
<p>— Iar mi se întunecă, țipă el. Nu lua mâna de pe mine, părinte… N-o lua, zbieră din răsputeri orbul. Pune-o la loc.</p>
<p>Preotul, clătinat, coborî palma, o rezemă de țeasta golașă și se afundă iar într-o fierbinte rugă.</p>
<p>Sub el orbul plângea domol.</p>
<p>— Cu fiecare lacrimă mi se topește un fir negru de orbenie, spunea el popii. Părinte, nu mă lăsa.</p>
<p>— Cum? îl întrebă cu spaimă preotul.</p>
<p>— Așa ca printr-o cârpă prubuluiesc<sup><a id="ancora27" href="#nota27">27</a></sup> fața pământului. Ici e ceva ca o piatră, ori o buturugă.</p>
<p>Și dibui spre scăunelul paraliticului pe care preoteasa stase după ce adusese mâncare.</p>
<p>Popa nu mai simțea nici spaimă, nici uimire. Cufundat într-o bulboană<sup><a id="ancora28" href="#nota28">28</a></sup> de milă și dragoste, scăpase cartea. Se ruga acum cu vorbele lui, bâjbâia cuvinte, alcătuia stihuri, brodea cereri de îndurare ce mergeau drept în inima cerului.</p>
<p>Cu mâna preotului pe cap, orbul porni să se miște și se ridică.</p>
<p>— Părinte, vorbi el aprins, te ghicesc așa ca printr-o pâclă neagră. Uite aici e prispa, și dibui marginea… aici e umărul Sfinției tale, și-i mângâie rasa. Mâna popii se plimba odată cu capul orbului, trasă încotro se mișca el, parcă lipită de creștetul lui.</p>
<p>Îngrozit, popa izbuti să și-o smulgă. Omul înțepeni. Orbise iar. Nu mai știa încotro să se miște și, deznădăjduit, se prăbuși.</p>
<p>Astfel, de șase ori de la amiază până-n noapte, preotul cufundat în rugăciuni, cu mâna pe capul lui Zahei, îl aducea până la pragul vederii. Și tot de-atâtea ori îl scăpa iar îndărăt în beznele orbeniei, unde luneca dacă-și ridica palma de pe creștetul lui.</p>
<p>Pe urmă multe zile de-a rândul încercară minunea, care nu se deschise și rămase numai în mugur. Până ce se resemnară, și popă, și pătimaș, mulțumindu-se cu atât: din când în când, popa să deschiză orbului zările atingându-i capul. Îi da astfel câteva năluciri de lumină prin care lumea i se năzărea neguroasă vedenie.</p>
<p>Pentru asta, Zahei rămase oploșit<sup><a id="ancora29" href="#nota29">29</a></sup> în curtea popii, unde umbla acum nestânjenit. Făcea câteva treburi grele, căra lemne, scotea apă. Își meșterise cu ajutorul slăbănogului o unealtă cu care își cerceta drumul. În vârful toiagului cu care bătuse pân-atunci pământul și văzduhul a legat o rotiță de fier, pe care bățul aluneca neîntrerupt, cobora în gropi, se proptea în piedici, se ridica la povârnișuri și da astfel veste cu câțiva pași mai înainte despre ce-l întâmpină. La nevoie, înălța toiagul și cerceta cu el ca și mai înainte văzduhul, în față și pe de lături.</p>
<p>Popa de pe prispă îl privea cu smerenie. A fost apoi bucurie mare întâia noapte când orbul luă pe slăbănog și-l purtă pe brațe în casă. A fost destul să-și rezeme preotul mâna de tâmpla lui, ca Zahei să meargă fără șovăire de-a lungul sălilor, prin uși, drept la patul popii. Dar, după ce-și lăsă povara, nu mai îndrăzni să se clintească. Nu știa încotro să apuce. L-a scos preoteasa de mână. De atunci popa mereu se gândea la picioarele lui Zahei, la care adăoga ochii săi.</p>
<p>Într-o zi, orbul se căznea și nu nimerea să culeagă niște mere scuturate pe jos de vânt. Popa de pe prispă îl urmărea cu milă și se mâhnea. Deodată, îl chemă, îl rândui să se întoarcă spre el cu spatele și să se plece încet. Când îi veni bine, popa își încolăci brațele de grumazul lui Zahei, i se săltă în cârcă și-i porunci să pornească înapoi la treabă.</p>
<p>Orbul așteptă o clipă, șovăi.</p>
<p>— Pune-mi mâna-n cap, șopti el popii, că te țin eu.</p>
<p>Și, încopciindu-și brațele la spate, făcu din ele o chingă sub șezutul paraliticului, care își slobozi o mână și i-o lipi pe creștet.</p>
<p>— Acuma îmi vine abia ca un iz de lumină. Adaogă și o rugăciune, părinte.</p>
<p>Preotul psalmi tare: „Și toate valurile Tale peste mine au trecut. Toți m-au părăsit și lumina ochilor, nici aceasta nu mai este cu mine… Scoală, Doamne…"</p>
<p>— Acum dibuiesc ca printr-o sită deasă.</p>
<p>— Poți să-ți dezlegi un braț, eu mă țin numai cu o mână, îl îndemnă popa.</p>
<p>Și Zahei merse de culese merele cu popa în spate. Uimiți ca doi copii, nu se mai săturau de bucuria noutății. Orbul intră în grajd, cu mâna popii ca o lipitoare în creștet, aduse vacii apă, rândui lemne, colindă curtea.</p>
<p>— Hai, isprăvește, c-ai ostenit, îl certa popa, rob în spatele zdrahonului<sup><a id="ancora30" href="#nota30">30</a></sup>.</p>
<p>— Da de unde! Dacă ai ști! Sfinția ta mi-ești aripă, nu sarcină, mărturisi el, potrivindu-se să lase povara pe prispă.</p>
<p>Atât i-a fost orbului, ca să născocească altceva. Și-a adus aminte cum urca în spate stiva de cărămizi pe schelele binalelor și a rugat pe preoteasă să aducă un lemnar. După arătările lui Zahei, acesta, dintr-o scândură cu o scobitură mai mare în marginea din față, pe măsura șalelor orbului, și cu două mai mici pe laturi, a alcătuit un fel de scaun, la capete cu două chingi cu care orbul se încingea peste mijloc. Când a fost gata, popa s-a târât și, ajutat de orb, s-a așezat în scăunașul de rezemătoare. Zahei s-a lăsat în jos cu spinarea la buza prispei până l-a ajuns paraliticul de i-a cuprins gâtul cu brațele. Orbul și-a încătărămat chinga și s-a ridicat. Slăbănogul, cu mâinile slobode, ședea acum într-un jilț cu spată, în a cărui adâncitură intrau șalele orbului. Capul popii se sprijinea pe umărul tovarășului, barba i se revărsa pe grumazul de taur, iar picioarele rezemate în celelalte două scobituri ieșeau de o parte și de alta ale subțioarelor orbului.</p>
<p>— Parcă aș fi un mitropolit pe care-l duce la groapă, glumi popa.</p>
<p>— Aș! Ești un voinic călare… Niște zăbale în gura mea, un frâu în mâna Sfinției tale și ajungem până la Rusalim, spuse grav orbul.</p>
<p>Din ziua aceea, popa avu picioare și Zahei ochi. Se mișcau acum peste tot, dar în taină, când nu-i vedea nimeni, ca să nu știe lumea. Până și de preoteasă se fereau. Dar umbletul lor era numai o rugăciune și o slavă lui Dumnezeu.</p>
<p>Orbul pretindea că zărește din ce în ce mai bine. Popa nu-și da seama lămurit dacă în adevăr este vederea orbului care, oricât, îl cârmuiește sau sunt îndreptările ce-i dă el din spate, mici semne fără voie, nebănuite tremurături ale degetelor, pe care orbul le-ar pricepe ca pe o limbă vorbită picioarelor. Cum grăia tot el altădată numai din pinteni armăsarului de sub el? Căci, de cum i se cobora din cârcă, zările orbului se stingeau și omul cădea în aceeași adâncă orbenie de la început.</p>
<p>Într-o dimineață, Zahei cu călărețul în șa zburda prin curte și necheza.</p>
<p>— Țin’ te bine, părinte, că alerg și intru cu Sfinția ta în altar… De când n-ai mai călcat acolo?</p>
<p>— Ce faci?… țipă dureros popa, ca și când l-ar fi izbit cu ceva.</p>
<p>Și dintr-un colț întunecat al minții țâșni, arzându-l, o amintire.</p>
<p>La începutul rebeliunii tocmai ascunsese în altarul vechii bisericuțe un armăsar neprețuit. Cum uitase de-atunci și până-n clipa de față? Ce s-o fi făcut vita? Va fi descoperit-o careva? Dintr-o smucitură, cârmi pe Zahei în fundul grădinii, printr-o opintire uriașă a voinței îl cârmui peste șosea la manga Cervoiului și îl strecură pe deschizătura strâmtă, spre bisericuța părăsită.</p>
<p>Orbul pășea cu chibzuință, liniștit, fără toiag, doar cu brațele întinse înainte și ochii în pământ. Fierbinți, mâinile popii îi cuprindeau ca o scufa<sup><a id="ancora31" href="#nota31">31</a></sup> capul și se coborau spre tâmple.</p>
<p>— Vezi ceva? îl întreba uneori gâfâind popa, ca și când el s-ar fi luptat cu drumul și povara.</p>
<p>— Dibuiesc ceva, părinte.</p>
<p>— Ce?</p>
<p>— Niște păreți verzi.</p>
<p>— Și jos?</p>
<p>— Mijește smârc<sup><a id="ancora32" href="#nota32">32</a></sup> și se zvârcolește poteca.</p>
<p>Înaintau greu pe șerpuișul văii. Locurile se mai schimbaseră, dar popa le cunoștea bine. Totdeauna fusese bahnă<sup><a id="ancora33" href="#nota33">33</a></sup>. Acum însă, de multele ploi, apa mustea mai pretutindeni. Călărețul trebuia necontenit să-și muștruluiască bidiviul… „Stai", „La dreapta", „Apără-te, vine hățiș", „Dai în trestii"…</p>
<p>După grele ceasuri de caznă și osteneală, în picioare, de-a bușilea, cu alunecări, cu căzături, ieșiră în vechea siliște, năpădită de copaci. Bisericuța pustie albea însă neclintită în mijloc. Se șoldise<sup><a id="ancora34" href="#nota34">34</a></sup> numai puțin din pricina cutremurelor, odată cu pământul cutremurat de sub ea. Pentru popă, turla ei zbucni deodată din negrul pădurii ca stâlpul de lumină ce povățuise pe Moise în pustietăți. Crezu că moare de nesațul nerăbdării, până intră și pătrunse în altar. Aici, în fața sfintei mese, zăcea un morman de piele amestecată cu oase. Un lanț atârna încă de vertebrele unui gât de cal.</p>
<p>Popa, de-ar fi putut, s-ar fi coborât să care cu gura lui os de os afară… își puse sufletul tot pe pristol<sup><a id="ancora35" href="#nota35">35</a></sup>, alături de potirul gol și de un evanghelier vechi cu scoarțe de alamă… Plânse și se rugă îndelung. Apoi se spovedi cu umilință orbului de toate ticăloșiile, își mărturisi păcatele și purceseră să curețe lăcașul de pângărire. Îl măturară, îl spălară, îndreptară crucea strâmbată, puseră la loc icoanele surpate, proptiră catapeteasma povârnită într-o rână. Până să sfârșească, îi apucă noaptea.</p>
<p>Hotărâră într-un singur gând să mâie acolo. Nu aveau merinde.</p>
<p>— Cu atât mai bine. Ajunăm, zise popa, și slujim vecernia.</p>
<p>Dar biserica se întunecase. Pădurea o înnopta și mai tare. Lumânări nu aveau. Dibuiră ici-colo, dar trebuiră să se astâmpere… Ședeau acum, doi orbi năpustiți în beznă, și plânseră amândoi în tindă pe lespezile reci. Orbul își scoase șaua și culcă pe popă. Dar nici unul nu se odihni. Se zvârcoliră și tăinuiră până la ziuă.</p>
<p>A doua zi popa desfăcu o lacră<sup><a id="ancora36" href="#nota36">36</a></sup> din altar și găsi câteva odăjdii<a id="ancora37" href="#nota37">37</a> putrede, care se făcură praf în mâinile lui. Căută în strana din dreapta, găsi câteva bucoavne<sup><a id="ancora38" href="#nota38">38</a></sup> mucede, mâncate de cari și de ciuperci… Și nu se încumetă să slujească cum râvnea. Încălecă și plecară acasă.</p>
<p>Aici s-a pregătit pentru toate cele de trebuință. Și-a strâns odăjdii, a luat vin și prescuri, a adunat cărțile, a pus în traistă lumânări, tămâie și chibrituri, alături de merinde. Și în zorii sâmbetei apucară calea Cervoiului și se furișară nevăzuți prin crăpăturile mangei, în inima văii.</p>
<p>Străbătură aceleași pustietăți, trecură mostiștea<sup><a id="ancora39" href="#nota39">39</a></sup>, biruiră nenumărate piedici și sosiră tocmai bine să slujească utrenia<sup><a id="ancora40" href="#nota40">40</a></sup>.</p>
<p>De când nu mai răsunase glas de slavă aici?…</p>
<p>Pe ferestrele sparte zburau speriați porumbeii sălbatici, ce gunguriseră nesupărați pân-atunci.</p>
<p>Câteva țarce tulburate îi cicăliră.</p>
<p>Ciori curioase se ridicară de pe acoperiș. Singure păsările slăviseră în tot acest răstimp pe Domnul, împreună cu rândunelele ce se ițeau neastâmpărate în golul bolții.</p>
<p>Pe urmă dichisiră până seara biserica.</p>
<p>Era o clădire de piatră ctitorită prin al cincisprezecilea veac de un cocon domnesc fugar, care scăpase de vrăjmași în cotlonul Cervoiului. Meșteri dalmatini<sup><a id="ancora41" href="#nota41">41</a></sup> o lucraseră ca pe un giuvaer, cu înalt șart<sup><a id="ancora42" href="#nota42">42</a></sup> bizantin, arcuită pe stâlpi de gresie înflorată. Acum sta sihastră, adâncită în mâhnirea ei singuratică. Și o învăluia o melancolie sălbatecă. Ploaia prelinsă pe sub streșinile putrezite punea în ochii sfinților șiroaie de lacrimi curse până-n pavele. Mucegaiul le mâncase chipurile ajunse acum cu bărbile verzi, pe tencuiala cu pete de năruială. Sub căpriorii căscați de umezeală, liliecii și rândunelele își făcuseră cuiburi. Și gunoiul lor gros mânjea lăcașul. În pronaos o spărtură din acoperiș răspundea chiar pe tavan, în pieptul icoanei Pantocratorului, din care ploile curgeau ca dintr-o rană.</p>
<p>Popa își aminti de cristelnița pentru botezuri, în care își adăpase caii furați, și o găsi în pridvor. Era un cazan mare și greu de bronz curat, adus din Italia. Vasul se înălța pe un picior zvelt, în jurul căruia se-ncolăcea, de jos, un șarpe meșteșugit să ajungă sus la buze, unde, după ce alcătuia două toarte, înălța capul odinioară încrustat în ochi cu nestemate, să privească deasupra apei. Pe fața din afară a vasului, două icoane ciocănite de-a dreptul în bronz, câte una sub fiecare toartă, tălmăceau înțelesul. În cea dintâi, Moise înălța șarpele de aramă spânzurat pe o stinghie și toți câți ridicau ochii la el se vindecau. În cealaltă, Christos zvârcolit se răsucea la fel pe crucea sub care se deschideau gropile morților înviați. Popa pricepu semnele și le desluși cu vorbe aprinse orbului. Zahei, îngenuncheat, își bâjbâi sărutul pe ele.</p>
<p>Preotul își aminti cum odinioară, când intra cu caii, găsea porumbeii înșirați pe marginea vasului, oglindindu-se în apa neclintită și gungurindu-și imaginilor răsfrânte… Altă dată, speriată, țâșnise afară o căprioară. Atunci nu se întrebase ce căuta sălbăticiunea în lăcașul Domnului. Acum se gândea că, fugărită de lup, găsise scăpare acolo. Ca și el…</p>
<p>Zahei târî cristelnița și o potrivi sub tavanul spart, așa ca apa pătrunsă prin rana Pantocratorului<sup><a id="ancora43" href="#nota43">43</a></sup> să curgă jos în cazan…</p>
<p>Seara au ajunat. A doua zi, duminecă, preotul a săvârșit plângând înfricoșatele taine ale liturghiei… Când a junghiat prescura închipuind trupul mielului, a simțit durerea chiar în sufletul său…</p>
<p>Înainte de ieșirea cu sfintele daruri, popa a cădit cu de-amănuntul toate colțurile, scuturând clopoțeii tremurați ai cădelniții. Și iată că dintr-o gaura, de sub talpa altarului, a ieșit un șarpe. Jivina a înălțat capul vioi, s-a bucurat de clinchetele argintii, s-a târât afară și a stat așa până la sfârșit…</p>
<p>Preotul nu se mai minuna de nimic.</p>
<p>— Ne trimite Dumnezeu și alți poporeni, în lipsa oamenilor, dumiri el pe Zahei. Să-l primim și pe acesta cu dragoste.</p>
<p>De-atunci, ori de câte ori urcau, nu lipseau să-i aducă într-o sticluță puțin lapte dulce, pe care-l vărsau într-un blid așezat lângă cristelniță<sup><a id="ancora44" href="#nota44">44</a></sup>.</p>
<p>Șarpele, la auzul clopoțeilor de la cădelniță, ieșea, se strecura îndrăzneț până la vas, limpea<sup><a id="ancora45">45</a></sup> cu limbuța lui sfârtecată. De câteva ori s-a înfășurat pe piciorul cazanului și s-a ridicat aidoma celui de aramă până deasupra apei în care își oglindea gura galbenă. Popa îl blagoslovea ca pe un creștin și-i zvârlea câte o bucățică de anafură<sup><a id="ancora46" href="#nota46">46</a></sup> pe care o mâncau furnicile.</p>
<p>Ani de-a rândul, cât ținea vremea bună, din primăvară până-n iarnă albă, popa, călare pe Zahei, urca măcar o dată pe săptămână, să slujească în pustietatea Cervoiului. Rămâneau uneori zile multe acolo, spre marea îngrijorare a preotesei, care n-a îndrăznit să-i întrebe, necum să-i spioneze ori să-i urmărească.</p>
<p>Suiau numai în psalmi și cântare, cu mâna tămăduitoare încremenită pe capul orbului.</p>
<p>Acolo, după slujbă, sfătuiau în liniște, ca doi pustnici.</p>
<p>— Cum vezi tu, mă Zahei ? îl ispitea popa a mia oară, doar o afla taina.</p>
<p>— Știi, părinte, răspundea acesta; adulmec cum adulmecă copoiul urmele vânatului. E și ăsta un soi de vedere. Mă slujesc nu cu privirea, ci de un fel de miros ascuns al ochilor. Urmez izul luminos rămas pe urma ochilor Sfinției tale care aleargă departe, înaintea picioarelor mele… Dar află că am mai văzut o dată, se destăinui el.</p>
<p>— Cum? îl întrebă popa.</p>
<p>— După ce am ieșit de prin spitale, m-a cules un staroste de cerșetori și m-a așezat la pragul unei biserici. Îmi da și mie un sfert din ce adunam.</p>
<p>— Păi, cum știa?</p>
<p>— Avea prepușii lui acolo, care ne privegheau. Într-un rând s-a iscat ceartă mare între ei și alt precupeț de milogi. Noi, împărțiți în două tabere, ne-am luat la bătaie pentru ei. Atunci m-a pocnit un șchiop cu cârja peste moalele capului de-am căzut jos… În clipa aia, am văzut o lumină mare care mi-a bucurat nespus ochii… N-a ținut mult, până a trecut cutremurul izbiturii. Dar, să fi putut, aș fi sărutat lemnul care m-a luminat măcar și numai atât.</p>
<p>Altă dată pe orb îl bântuiau gânduri streine.</p>
<p>— Nu cumva, părinte, noi amândoi alcătuim fiara cea cu două capete a apocalipsului? Și se înfiora…</p>
<p>— Nu, îl îndrepta popa, tu le-ncurci Zahei. Fiara aceea are un singur cap și șapte coarne pe el… Noi nu avem la un loc, pe ceste<sup><a id="ancora47" href="#nota47">47</a></sup> două devle<sup><a id="ancora48" href="#nota48">48</a></sup> ale noastre, decât patru urechi lungi și niciun fir de minte dedesubt. Așa că, dinspre partea asta, tu să nu duci nicio grijă.</p>
<p>Uneori însă ticluirile orbului îl clătinau și pe preot.</p>
<p>— Nu cumva, părinte, spunea el, după ce auzise povestea lui Tobie orbul, nu cumva îi fi Sfinția ta îngerul care mă cârmuiește la vindecare? Ce-ar fi, se aprindea el, să aflăm peștele cu ficatul tămăduitor? Hai să-l căutăm la Argeș ori în Dunăre.</p>
<p>— Taci, îl certa preotul aspru, nu ispiti pe Dumnezeu. Îngerul ți-ar sta de-a dreptea și te-ar călăuzi de mână, nu ca mine, cocoțat în cârca ta, cum stau numai diavolii. Și, pe urmă, îngerul Rafail a însoțit nu pe Tobie, ci pe copilul lui, care vedea. Ai tu copil?</p>
<p>— Nu, răspundea orbul, cu nasul în pământ, și începea să plângă.</p>
<p>Marea plăcere a orbului era să-l puie pe popă să-i vorbească despre stele și zodii. De cum se lăsa seara, se așeza cu fața-n sus și gura căscată, așteptând parcă să-i cadă una în ochii goi. Întorcea capul după Ursa Mare, se sucea către Cloșcă, dibuia cu pleoapele tremurate încotro îi spunea popa că ar fi Rarița. În serile lungi, când îi cuprindea tâmplele cu amândouă palmele și-i sufla duh în creștet, orbul se îndrepta singur spre apus și clipea în razele luceafărului, mare cât un pumn de lumină.</p>
<p>— E frumos ca un ochi de heruvim, spunea el fericit…</p>
<p>— Îl vezi ?</p>
<p>— Îl zăresc bine…</p>
<p>— Și de unde știi tu cum sunt ochii heruvimilor?</p>
<p>— Ei, mi se arată și mie câteodată, da el răspuns tainic, ceea ce înfiora pe popa…</p>
<p>Și, dintr-odată, se întorcea ca un copil:</p>
<p>— Cum ți-s ochii, părinte ?</p>
<p>— Nu mai știu - se-ncurca popa -, i-am uitat…</p>
<p>— Tare-aș vrea să-i văd, ofta orbul.</p>
<p>Și jinduia să îl atingă cu degetele, dar nu îndrăznea.</p>
<h3 id="sigil_toc_id_13">*</h3>
<p>Trecuseră așa ani și ani. Războiul se sfârșise. Se schimbaseră stăpânirile… Ei nu știau și nu se sinchiseau. Pentru amândoi, lumea asta luase altă înfățișare, căpătase alt înțeles. Atât că femeile veneau tot mai rar, cu tot mai multe scârbe și necazuri. Popa cel nou, pe de o parte, le împiedica să mai vie la bătrân. Și, pe de altă parte, nu vrea să le citească slujbe. Nu mai primea pomelnice, alunga pe cei cu acatiste, râdea de câți se rugau să le facă sfeștanii<sup><a id="ancora49" href="#nota49">49</a></sup>…</p>
<p>Dajdii<sup><a id="ancora50" href="#nota50">50</a></sup> mari se cereau la primărie pentru botezuri, cununii și înmormântări, cât nu putea plăti omul cu întreaga sa avere. Morții se-ngropau fără preot și prohodeală<sup><a id="ancora51" href="#nota51">51</a></sup>. Îi duceau mirenii<a id="ancora52" href="#nota52">52</a> și la groapă sporovăia câteva vorbe primarul. Moașele luaseră obiceiul să boteze, ele, pe copii la repezeală, cum se nășteau, cu apă din sticla cu aghiazmă de sub icoane.</p>
<p>Popa asculta și nu pricepea decât că asta e voia lui Dumnezeu. Și nu contenea să împace pe credincioșii strecurați până la el, cetindu-le și blagoslovindu-i.</p>
<p>Teologul cel tânăr pândea. Și, pe neașteptate, căzu peste bătrân tocmai când duhovnicea câțiva credincioși… Se repezi cu turbare și-i împrăștie. Apoi, întors la popă, îl rușină amenințând că, dacă-l mai prinde că răsucește mințile poporenilor, îl trimite la pușcărie. Și-i propti în poartă un paznic cu pușca în spinare.</p>
<p>Asta a curmat multor amărâți calea spre alinare, dar pe duhovnic l-a lăsat și mai slobod. Nicio grijă nu-l mai împiedica să plece și să întârzie cât vrea, sus în valea Cervoiului, la locașul mângâierilor.</p>
<p>Într-o zi se pomeni cu o femeie tânără. Sărise gardul din spatele ogrăzii și pătrunsese în casă pe ușa din dos. Purta în brațe un prunc înfășat. Răvășită, plânsă, cu glas sugrumat, căzu în genunchi și-l rugă să-i citească și să boteze copilul. Poate s-o îndura Dumnezeu să-l scape! Orice-ar fi, să nu-l lase să moară nebotezat, ca un nelegiuit.</p>
<p>Popa se dete înapoia poruncilor stăpânirii și se codi.</p>
<p>— Sunt preoteasa tânără, se mărturisi ea tulburată.</p>
<p>— Atunci să ți-l boteze părintele, că pe mine m-a oprit cu asprime…</p>
<p>— Nu vrea… Nu poate… se jălui ea.</p>
<p>— Cum nu vrea?</p>
<p>— E oprit… Sfinția ta, nu înțelegi?</p>
<p>— Oprit ? se încruntă popa. Cine-l poate opri, odată ce are harul?</p>
<p>— De-ai lui, de cei de la primărie, care l-ar pedepsi dacă ar afla, răsuflă preoteasa.</p>
<p>— Să-l boteze în taină noaptea. N-are să știe nimeni.</p>
<p>— L-am rugat. Nu vrea… Nu mai crede. Mințile lui rătăcite se împotrivesc. Nu mă lăsa, părinte! Dumnezeu mă trimite la Sfinția ta. Aș fi alergat la tata, preot și el, dacă nu s-ar fi răpus de atâtea supărări. Și zbucni în alt ropot de plânsete…</p>
<p>Popa se înmuie… Și de milă, și de o tainică trufie: să-l biruie pe popa cel tânăr… Poate chiar să-l întoarcă, arătându-i puterea lui Dumnezeu. Și o ușoară înfierbântare lumească îl învioră. Simțea un alt interes decât cel obișnuit, ca pentru o întrecere. Și-ar da viața ca să scape copilul. Dar nu pentru copil, ci pentru tată-su, pentru popa cel potrivnic, ca o palmă peste obraz. În vălmășagul grabnic de simțiri, duhovnicul, fără să-și dea seama, alesese binefacerea ca cea mai ascuțită răzbunare. Și gura iadului din el se închise la loc.</p>
<p>Cătă pe fereastră spre poartă. Momâia paznicului moțăia pe laviță. Deschise ceaslovul. Ceti molifta de curățenie pentru lehuză, rugăciunea de tămăduire pentru bolnav. Ceru apoi să desfeșe pruncul, o păpușă de ceară cu ochii în fundul capului, cu nările lipite și buzele arse, îl închină, îi suflă duh, îi puse pe piept, de-a dreptul pe carne, o cruce de argint. Și-i dete viață, așa, de la el.</p>
<p>— Cât o avea semnul lui Christos cu el, nu moare, încredință el pe mama care îi săruta mâinile. Înfașă-l repede, îi porunci, ieși în drum și așteaptă-mă la manga<sup><a id="ancora53" href="#nota53">53</a></sup> mare a Cervoiului. Trebuie să-i fac botezul adevărat, cum se cuvine. Aici n-am vas sfințit, nici tihnă… Dar să fii tare de înger, să nu te-nspăimânți de nimic din ce-i vedea… Și mai ales să nu scoți o vorbă la nimeni…</p>
<p>Femeia, întărită, se sculă de jos și porni. Popa încălecă jilțul și o sosi din urmă.</p>
<p>Urcară împreună cu parcă mai puțină osteneală și poticneli valea, trecură mostiștea, călcară-n picioare trestiile. Femeia, ca o cățea credincioasă, nu vedea, n-auzea. Fără alte minți se ținea numai de urma popii și acolo unde îngăduia făgașul se alătura de el, cât s-o lovească piciorul slăbănog în coastă.</p>
<p>Pe măgurile<sup><a id="ancora54" href="#nota54">54</a></sup> înalte plouase de curând. La intrarea lor în biserică stolul de porumbei se oglindea în cristelniță, plină cu apa cursă din pieptul Pantocratorului. Popa zâmbi ca unui semn bun.</p>
<p>Puse în grabă odăjdiile, binecuvântă apele, chemă de trei ori Duhul asupra lor… Intră în altar și luă potirul cu împărtășanie, pe care-l așeză la îndemână în strana sub care aștepta îngenuncheată femeia. În stânga prinse cădelnița și o tremură. La clinchetele ei, nu se arătă nimic. Popa cădi<sup><a id="ancora55" href="#nota55">55</a></sup> cu temei, clătinând clopoțeii, din ce în ce mai tare, mai nerăbdător. De sub colțul bârnei șarpele scoase capul. Lânced, moale, se târî puțin, apoi se opri. Rămase nemișcat, întins ca o funie, cu ochii închiși. Suferea chinurile năpârlirii. Nu se mai bucura de sunet. Poate așteaptă hrana…</p>
<p>— Unde este laptele ? întrebă pe Zahei…</p>
<p>Orbul se căută zadarnic în sân. Acolo ținea sticluța, ca să o aducă de-ajuns de caldă. În grabă, amândoi uitaseră merindele jivinei… Popa rugă femeia să-și descopere pieptul și să-și mulgă sânul în blid. Ea se supuse fără să crâcnească. Bătrânul așeză vasul plin cu lapte cald lângă cazan și clătină iar clopoțeii… Șarpele nu se clintea. Femeia țintită toată asupra copilului nu-l băgă în seamă. Popa simți ca un abur de semn rău. Dar slujba botezului urmă înainte. Puse pe mamă să desfeșe pruncul și după ce îi ridică crucea de pe carnea în care semnul ei se încrustase adânc, îl apucă iute cu amândouă mâinile și-l cufundă de trei ori în unda rece. Mama, spăimântată, tremura de frigul copilașului, care oftă o dată, deschise ochii fără vederi și îi închise la loc. Îl întinse apoi femeii care-l primi în crișma<sup><a id="ancora56" href="#nota56">56</a></sup> albă, îl pături și-l strânse la piept.</p>
<p>— Pune-l jos pe scutece, o învăță preotul, trăgându-se spre strana unde așteptau mirul și împărtășania… Orbul se plecă pe pământ ca popa să ajungă să miruiască și să cuminece<sup><a id="ancora57" href="#nota57">57</a></sup> pruncul.</p>
<p>„…Mâinile Tale m-au făcut și m-au zidit", psălmi el.</p>
<p>— Mai repede, mai repede, țipă deodată femeia cu ochii la copilul gol care se învinețise… De ce i-ai scos crucea, se răsti ea la popă… Acuma moare…</p>
<p>Copilul se încruntă ca un om mare, zbârci fruntea, își schimonosi obrazul, mai pâlpâi din piept de câteva ori și, până să ajungă la împărtășanie, înțepeni. Popa tot nu credea… Nădăjduia în puterile minunii. Se rugase, plânsese atâta… dar nu mai era de amânat. Trebuia să sară slujba și să treacă la grijanie.</p>
<p>Întinse mâna să apuce potirul.</p>
<p>— A murit, zbieră mama.</p>
<p>Smuci leșul și o luă la goană afară din biserică, urlând. Popa, izbit de scutecele învâltorate, tulburat de întâmplare, scăpă jos potirul și sfânta împărtășanie se risipi cu zăngănit pe lespezi.</p>
<p>Îngrozit de nespusa fărădelege, el își dete drumul din spatele orbului, se prăvăli pe pietre, se târî și purcese să lingă fir cu fir peticul ud de grijanie.</p>
<p>— Ce s-a întâmplat, părinte? întreba orbul îngrijorat. Ce s-a spart ?</p>
<p>— Stai neclintit acolo, îi porunci popa. Pedeapsa lui Dumnezeu a căzut peste mine…</p>
<p>A doua oară, a treia oară a luat linsoarea de la început, până ce s-a zvântat locul de vin și s-a umezit de sângele limbii și al buzelor.</p>
<p>— Ce faci, părinte ? se neliniști orbul, care nu pricepea nimic din târâtul și plescăitul bătrânului.</p>
<p>— Stai liniștit, Zahei, până te-oi chema eu… M-a părăsit Cel de Sus… și acum mă bate cu bătaia lui cea mai grea.</p>
<p>— Urcă-te în spatele meu să ne bată pe amândoi, se ruga orbul.</p>
<p>Dar popa nu se învoia.</p>
<p>— Mai așteaptă, Zahei, șoptea el. Încă puțin. Și iar săruta locul care-i ardea gura.</p>
<p>Zahei știu deodată că s-a petrecut ceva grozav. Că se abătuse peste stăpânul lui o primejdie mare și nu se mai supuse. Se răsuci ușor, bâjbâi pe jos, găsi pe popă, îl ridică în brațe și-l înălță peste cap, îl întoarse în mâinile-i voinice și îl așeză ca pe un copil în scaunul de la spate. Brațele paraliticului se încolăciră fără voie în jurul grumazului și tăria de fier a orbului îl împuternici puțin.</p>
<p>— Pune-mi dreapta pe creștet, scânci orbul.</p>
<p>Dar popa nu-l auzea…</p>
<p>Atunci îi descopcie el mâna și și-o puse singur pe cap, ținând-o acolo cu mâna sa, se învârti, orbecăi și porni… în drum călcă pe capul șarpelui adormit care, strivit, icni un ușor țipăt, ca un sughiț. Se împiedică apoi de cazan, se izbi de prag ca un om beat gata să cază și ieși în lumina zilei de-afară ca într-o beznă.</p>
<p>Cu toată mâna preotului pe cap, nu vedea.</p>
<p>— Spune rugăciunea cea mare, părinte, gemu el…</p>
<p>— Nu mai știu, nu mai pot, bolborosi bătrânul. Nu mai sunt vrednic. Roagă-te tu, Zahei. Pe mine m-a pălmuit Dumnezeu. M-am semețit peste măsură. Am râvnit să fac voia mea, nu pe a Lui.</p>
<p>Orbul se cutremură…</p>
<p>— Cearcă, părinte. Îndurarea Lui e nemăsurată.</p>
<p>Preotul îngăima psalmul cel adânc al căinței.</p>
<p>— Vezi, Zahei ?</p>
<p>— Nu încă… Mai roagă-te, părinte.</p>
<p>Popa, îndoit, mai spuse câteva frânturi… Știa bine însă că duhul l-a părăsit și darul puterilor s-a pierdut.</p>
<p>— Nici acum?…</p>
<p>— Ba parcă, îl amăgi de milă orbul, care simțea toată zbătaia celui lepădat. Încotro s-o apuc?</p>
<p>— Spre o casă, bâigui popa.</p>
<p>— Spre care ?</p>
<p>— Spre care îi vrea tu… Și nu mai scoase niciun cuvânt…</p>
<p>Orbul cercă să apuce valea. Niciodată nu i se pusese atâta negru înainte. Toiagul nu și-l luase. Și popa din spate, altă dată ca un fulg, îl apăsa cât un morman de plumb.</p>
<p>— De ce te lași așa greu, părinte ? Pe unde s-o iau, spune-mi!…</p>
<p>Dar popa nu răspundea, atârnând din ce în ce mai apăsat în spinarea hamalului.</p>
<p>Se opri. Își ridică palma de pe mâna de gheață a popii, care-i răcise moalele capului… Mâna acestuia căzu țeapănă pe lângă umărul orbului…</p>
<p>Spăimântat, el se suci tot, apucă trupul din spate, îl ridică sus și îl aduse în față. Îl luă în brațe, îl strânse la piept, îl pipăi. Era un sloi, încă moale. Lipi urechea de inima tovarășului. Nu mai fâlfâia nimic în pieptul înlemnit. Lipi buzele pe gura uscată a mortului. Nu mai adia nicio suflare pe unde izvorâseră psalmii. Îndrăzni să-i atingă ochii râvniți și-i închise pleoapele. Apoi răcni și vru s-o pornească la goană… Unde ?</p>
<p>Acasă…</p>
<p>„Care casă, îl întrebase el…"</p>
<p>Și popa nu-i spusese „acasă la preoteasă", ci „unde îi vrea tu"… Zahei iar se opri. Acum nu se mai căină, nu se mai tângui. Se potolise. Așeză mortul la loc în cârcă, bâjbâi în cumpăt drumul spre altar… Orbise parcă și mai rău, dar ajunse.</p>
<p>Pricepuse că peste popă căzuse o grea năpastă și murise într-un mare păcat… Trebuiau toate ispășite. Măcar de el, cât mai e în viață… îngenunchie lângă pristol, acolo unde șezuseră oasele calului mort în chinuri, potrivi bine pe preot în spate, îi apucă mâinile, i le adună și și le așeză singur pe cap… Mâinile mortului alunecau mereu… Atunci își sfâșie din cămașă o bucată de pânză în care le legă și le potrivi în creștet și le înnodă cu legătura sub barbă…</p>
<p>Și rămase acolo încremenit într-o metanie năruită, așteptând să se scoale amândoi la trâmbița judecății de apoi.</p>
<br /><br />
<h3 id="sigil_toc_id_14">NOTE</h3>
<p><a id="nota1" href="#ancora1">1</a> <b>HOBÁIE,</b> <i>hobăi,</i> <abbr>s. f.</abbr> (<abbr>Reg.</abbr>) Râpă.</p>
<p><a id="nota2" href="#ancora2">2</a> <b>GREÁBĂN,</b> <i>grebene,</i> <abbr>s. n.</abbr> Regiune a corpului unor animale (mari) situată între gât și spinare. ♦ <abbr>P. anal.</abbr> Coamă a unui munte. [<abbr>Pl.</abbr> și: (<abbr>m.</abbr>) <i>grebeni</i>] – Din <abbr>sl.</abbr> <b>grebeni</b> „pieptene”.</p>
<p><a id="nota3" href="#ancora3">3</a> <b>PRÓPTĂ,</b> <i>propte,</i> <abbr>s. f.</abbr> (<abbr>Reg.</abbr>) <b>1.</b> Proptea. <b>2.</b> (În <abbr>expr.</abbr>) <i>A se pune proptă</i> sau <i>a sta în propta cuiva</i> = a se opune, a se împotrivi. – Din <b>propti</b> (derivat regresiv).</p>
<p><a id="nota4" href="#ancora4">4</a> <b>TIHĂRÍE,</b> <i>tihării,</i> <abbr>s. f.</abbr> (<abbr>Reg.</abbr>) Tihăraie. – <abbr>Et. nec.</abbr> <abbr>Cf.</abbr> <span>tihăraie.</span></p>
<p><b>TIHĂRÁIE,</b> <i>tihărăi,</i> <abbr>s. f.</abbr> (<abbr>Reg.</abbr>) Povârniș pe coasta unui munte; râpă abruptă; loc râpos, sălbatic, acoperit cu vegetație deasă; tihărie. – <abbr>Et. nec.</abbr></p>
<p><a id="nota5" href="#ancora5">5</a> <b>HULTÁN</b> <abbr>s. m.</abbr> <abbr>v.</abbr> <b>vultan.</b></p>
<p><b>VULTÁN,</b> <i>vultani,</i> <abbr>s. m.</abbr> (<abbr>Pop.</abbr>) Vultur (<b>1</b>). ♦ <abbr>Fig.</abbr> Om viteaz, voinic. [<abbr>Var.</abbr>: <b>hultán</b> <abbr>s. m.</abbr>] – <abbr>Cf.</abbr> <span>vultur.</span></p>
<p><a id="nota6" href="#ancora6">6</a> <b>CIRÁC,</b> <i>ciraci,</i> <abbr>s. m.</abbr> <b>1.</b> Elev, discipol, ucenic. <b>2.</b> (<abbr>Depr.</abbr>) Persoană care își însușește în mod mecanic vederile, părerile etc. cuiva. <b>3.</b> (<abbr>Înv.</abbr>) Om de încredere al cuiva. – Din <abbr>tc.</abbr> <b>çirak.</b></p>
<p><a id="nota7" href="#ancora7">7</a> <b>GHIBĂCÍ</b> <abbr>vb.</abbr> IV <abbr>v.</abbr> <b>dibăci.</b></p>
<p><b>DIBĂCÍ,</b> <i>dibăcesc,</i> <abbr>vb.</abbr> IV. <abbr>Tranz.</abbr> (<abbr>Pop.</abbr>) <b>1.</b> A potrivi lucrurile cu îndemânare, cu iscusință; a nimeri. <b>2.</b> A căuta cu stăruință. <b>3.</b> A descoperi (după multă căutare); a găsi, a dibui. – Din <b>dibaci.</b></p>
<p><a id="nota8" href="#ancora8">8</a> <b>AMÁN</b> <abbr>interj.</abbr>, <abbr>s. n.</abbr> <b>1.</b> <abbr>Interj.</abbr> (<abbr>Înv.</abbr>) Îndurare! iertare! <b>2.</b> <abbr>S. n.</abbr> (În <abbr>expr.</abbr>) <i>A fi</i> (sau <i>a ajunge) la aman</i> = a fi (sau a ajunge) la mare strâmtoare. <i>A lăsa</i> (pe cineva) <i>la aman</i> = a părăsi (pe cineva) când are nevoie de ajutor. – Din <abbr>tc.</abbr> <b>aman.</b></p>
<p><a id="nota9" href="#ancora9">9</a> <b>CONOVẮȚ,</b> <i>conovețe,</i> <abbr>s. n.</abbr> Funie fixată pe țăruși, care servește la priponirea cailor în bivuac. – Din <abbr>rus.</abbr>, <abbr>ucr.</abbr> <b>konovjaz.</b></p>
<p><a id="nota10" href="#ancora10">10</a> <b><i>m<span>a</span>ngă<sup>2</sup></i></b> <i><abbr>sf</abbr></i> [<abbr>At:</abbr> CHEST. IV, 16/733 / <abbr>Pl</abbr>: <b><i>măngi</i></b> / <abbr>E:</abbr> <abbr>nct</abbr>] <b>1</b> (<abbr>Reg</abbr>) Surpătură într-un mal <abbr>Si:</abbr> <i>bolitură, prăpastie.</i> <b>2</b> Drum situat sub nivelul grădinilor sau ogoarelor dimprejur.</p>
<p><a id="nota11" href="#ancora11">11</a> <b>DUDẮU,</b> <i>dudaie,</i> <abbr>s. n.</abbr> (<abbr>Bot.</abbr>; <abbr>pop.</abbr>) Cucută; <i><abbr>p. ext.</abbr></i> (cu sens colectiv) buruieni, bălării. – <abbr>Cf.</abbr> <abbr>magh.</abbr> <span>dudva.</span></p>
<p><a id="nota12" href="#ancora12">12</a> <b>BÁHNĂ,</b> <i>bahne,</i> <abbr>s. f.</abbr> (<abbr>Reg.</abbr>) Loc mlăștinos, acoperit cu iarbă sau cu stuf; smârc. – Din <abbr>ucr.</abbr> <b>bahno.</b></p>
<p><a id="nota13" href="#ancora13">13</a> <b>SÍHLĂ,</b> <i>sihle,</i> <abbr>s. f.</abbr> Pădure deasă de copaci tineri; hățiș. [<abbr>Var.</abbr>: <b>sílhă, ț<span>â</span>hlă</b> <abbr>s. f.</abbr>] – Din <abbr>sl.</abbr> <b>sŭhlĭ.</b><sup>[1]</sup></p>
<p><a id="nota14" href="#ancora14">14</a> <b>BRÍȘCĂ<sup>2</sup>,</b> <i>briști,</i> <abbr>s. f.</abbr> Trăsurică ușoară, neacoperită, cu două roți, trasă de obicei de un singur cal; cabrioletă, șaretă. – Din <abbr>rus.</abbr> <b>bricika.</b></p>
<p><a id="nota15" href="#ancora15">15</a> <b>PRISTÓL,</b> <i>pristoluri,</i> <abbr>s. n.</abbr> (În bisericile creștine) Masă din mijlocul altarului, pe care se țin obiectele necesare oficierii liturghiei; <i>p. gener;</i> altar. [<abbr>Var.</abbr>: (<abbr>înv.</abbr> și <abbr>reg.</abbr>) <b>prestól, prastól</b> <abbr>s. n.</abbr>] – Din <abbr>sl.</abbr> <b>prĕstolŭ.</b></p>
<p><a id="nota16" href="#ancora16">16</a> <b>COTONÓG, -OÁGĂ,</b> <i>cotonogi, -oage,</i> <abbr>adj.</abbr> (Adesea substantivat) Bolnav de picioare, șchiop; <i><abbr>p. ext.</abbr></i> lipsit de o mână sau de un picior. – Din <abbr>ucr.</abbr> <b>kuternoha.</b></p>
<p><a id="nota17" href="#ancora17">17</a> <b><i>dosădít, ~ă</i></b> [<abbr>At:</abbr> MOLITVENIC (1633), <abbr>ap.</abbr> GCR I 82/1 / <abbr>V:</abbr> <b><i>~sedít, ~sodít, ~sândít, dasadít</i></b> / <abbr>Pl:</abbr> <i>~<span>i</span>ți, ~e</i> / <abbr>E:</abbr> <b><i>dosădi</i></b>] (<abbr>Înv</abbr>) <b>1</b> <i><abbr>a</abbr></i> Mustrat. <b>2</b> <i><abbr>a</abbr></i> Batjocorit. <b>3</b> <i><abbr>a</abbr></i> Persecutat. <b>4</b> <i><abbr>a</abbr></i> Întristat. <b>5</b> <i><abbr>a</abbr></i> Oropsit. <b>6</b> <i><abbr>a</abbr></i> Torturat. <b>7</b> <i><abbr>a</abbr></i> (<abbr>Reg</abbr>) Care provoacă supărare, suferință. <b>8</b> <i><abbr>a</abbr></i> (<abbr>Reg</abbr>) Gârbovit. <b>9</b> <i><abbr>a</abbr></i> (<abbr>Îvr</abbr>) Stricat. <b>10</b> <i><abbr>a</abbr></i> (<abbr>D.</abbr> fier) Atacat de rugină. <b>11</b> <i><abbr>smf</abbr></i> (<abbr>Îrg</abbr>) Prost. <b>12</b> <i><abbr>smf</abbr></i> (Rar) Ipocrit.<sup>[1]</sup></p>
<p><a id="nota18" href="#ancora18">18</a> <b>GIUBEÁ,</b> <i>giubele,</i> <abbr>s. f.</abbr> (<abbr>Înv.</abbr>) Haină lungă și largă din postav (fin), adesea căptușită cu blană, purtată, în trecut, de boieri. ♦ Haină largă și lungă de postav purtată de preoți și, în unele locuri, de țărani. – Din <abbr>tc.</abbr> <b>cüppe.</b></p>
<p><a id="nota19" href="#ancora19">19</a> <b>PATRAFÍR,</b> <i>patrafire,</i> <abbr>s. n.</abbr> Obiect din odăjdiile bisericești, în formă de fâșie lungă de stofă, de mătase etc., pe care sunt brodate motive religioase, purtat de preoți peste stihar, când oficiază. [<abbr>Var.</abbr>: <b>epitrahíl,</b> (<abbr>înv.</abbr>) <b>patrahíl, patrahír</b> <abbr>s. n.</abbr>] – Din <abbr>sl.</abbr> <b>petrahilŭ,</b> <abbr>ngr.</abbr> <b>epitrahílion.</b></p>
<p><a id="nota20" href="#ancora20">20</a> <b>GOGONÁT, -Ă,</b> <i>gogonați, -te,</i> <abbr>adj.</abbr> <b>1.</b> (Despre obiecte, părți de obiecte etc.) Care are o formă (relativ) sferică, umflată; gogoneț. <b>2.</b> <abbr>Fig.</abbr> (Mai ales despre minciuni, gafe) Mare, exagerat. – <b>Gogon</b> (<abbr>reg.</abbr> „mic obiect sferic”) + <abbr>suf.</abbr> <i>-at.</i></p>
<p><a id="nota21" href="#ancora21">21</a> <b>POLOBÓC,</b> <i>poloboace,</i> <abbr>s. n.</abbr> <b>1.</b> (<abbr>Pop.</abbr>) Butoi. ♦ Epitet dat unui om gras. <b>2.</b> Nivelă cu bulă de aer. [<abbr>Var.</abbr>: <b>bolobóc</b> <abbr>s. n.</abbr>] – <abbr>Et. nec.</abbr></p>
<p><a id="nota22" href="#ancora22">22</a> <b>BULUMÁC,</b> <i>bulumaci,</i> <abbr>s. m.</abbr> Stâlp de susținere sau grindă de lemn care se întrebuințează la case, la porți, la spaliere de vii etc. – <abbr>Et. nec.</abbr></p>
<p><a id="nota23" href="#ancore23">23</a> <b><i>boboș<span>a</span></i></b> <i><abbr>vr</abbr></i> [<abbr>At:</abbr> MARIAN, D. 307 / <abbr>Pzi:</abbr> <i>~ș<span>e</span>z</i> / <abbr>E:</abbr> <b><i>boboș<sup>3</sup></i></b>] (<abbr>Reg</abbr>) A se umfla.</p>
<p><a id="nota24" href="#ancora24">24</a> <b>VÍPIE,</b> <i>vipii,</i> <abbr>s. f.</abbr> (<abbr>Reg.</abbr>) <b>1.</b> Căldură mare, arșiță, fierbințeală, zăduf. ♦ Febră. <b>2.</b> Toi, putere. – <abbr>Et. nec.</abbr></p>
<p><a id="nota25" href="#ancora25">25</a> <b>ȚURLÓI,</b> <i>țurloaie,</i> <abbr>s. n.</abbr> (<abbr>Pop.</abbr>) <b>1.</b> Fluierul piciorului; <i><abbr>p. ext.</abbr></i> partea piciorului de la genunchi în jos. <b>2.</b> Fiecare dintre tuburile sonore ale cimpoiului. <b>3.</b> Jgheab, țeavă prin care curge apa (din izvor, din cișmea etc.). <b>4.</b> Țurțur de gheață. – <abbr>Et. nec.</abbr></p>
<p><a id="nota26" href="#ancora26">26</a> <b>MOLITVÉLNIC,</b> <i>molitvelnice,</i> <abbr>s. n.</abbr> Carte de ritual ortodox, care cuprinde o serie de rugăciuni. [<abbr>Var.</abbr>: <b>molitvénic, molitfélnic</b> <abbr>s. n.</abbr>] – Din <abbr>sl.</abbr> <b>molitvĭnikŭ.</b></p>
<p><a id="nota27" href="#ancora27">27</a> <b>PROBĂLUÍ,</b> <i>probăluiesc,</i> <abbr>vb.</abbr> IV. <abbr>Tranz.</abbr> (<abbr>Înv.</abbr> și <abbr>reg.</abbr>) <b>1.</b> A încerca, a căuta să facă, să realizeze ceva; a face tentative. <b>2.</b> A supune ceva sau pe cineva la o probă, la o încercare pentru a vedea dacă este corespunzător anumitor cerințe, unui anumit scop etc.; a încerca, a verifica, a experimenta, a proba (<b>1</b>). <b>3.</b> A dovedi, a adeveri, a confirma, a proba (<b>2</b>). <b>4.</b> A chibzui, a socoti; a presupune. [<abbr>Var.</abbr>: <b>prubuluí</b> <abbr>vb.</abbr> IV] – Din <abbr>magh.</abbr> <b>próbálni.</b></p>
<p><a id="nota28" href="#ancora28">28</a> <b>BULBOÁNĂ,</b> <i>bulboane,</i> <abbr>s. f.</abbr> Adâncitură într-un râu, unde apa formează un vârtej; vâltoare, bulboacă. – <abbr>Cf.</abbr> <span>bulbuc.</span></p>
<p><a id="nota29" href="#ancora29">29</a> <b>OPLOȘÍT, -Ă,</b> <i>oploșiți, -te,</i> <abbr>adj.</abbr> Care a fost adăpostit, găzduit; pripășit; ascuns. – <abbr>V.</abbr> <b>oploși.</b></p>
<p><a id="nota30" href="#ancora30">30</a> <b>ZDRAHÓN,</b> <i>zdrahoni,</i> <abbr>s. m.</abbr> (<abbr>Pop.</abbr> și <abbr>fam.</abbr>) Om zdravăn, bine legat, voinic. [<abbr>Var.</abbr>: <b>zdragón</b> <abbr>s. m.</abbr>] – <abbr>Et. nec.</abbr></p>
<p><a id="nota31" href="#ancora31">31</a> <b>SCÚFĂ,</b> <i>scufe,</i> <abbr>s. f.</abbr> Scufie. – Din <abbr>ngr.</abbr> <b>skúfos.</b></p>
<p><a id="nota32" href="#ancora32">32</a> <b>SMÂRC,</b> <i>smârcuri,</i> <abbr>s. n.</abbr> <b>1.</b> Loc mocirlos (acoperit cu vegetație); ochi de apă pe un teren mlăștinos. ♦ (La <abbr>pl.</abbr>; în basme) Loc îndepărtat și primejdios, de unde își trage marea izvoarele. <b>2.</b> (<abbr>Reg.</abbr>) Unealtă primitivă făcută dintr-o tigvă, care servește pentru a scoate lichidul dintr-un butoi. ♦ Pompă de fântână. – Din <abbr>sl.</abbr> <b>smrŭkŭ.</b></p>
<p><a id="nota33" href="#ancora33">33</a> <b>BÁHNĂ,</b> <i>bahne,</i> <abbr>s. f.</abbr> (<abbr>Reg.</abbr>) Loc mlăștinos, acoperit cu iarbă sau cu stuf; smârc. – Din <abbr>ucr.</abbr> <b>bahno.</b></p>
<p><a id="nota34" href="#ancora34">34</a> <b>ȘOLDÍ,</b> <i>șoldesc,</i> <abbr>vb.</abbr> IV. <abbr>Tranz.</abbr> (<abbr>Pop.</abbr>) A vătăma un animal la șolduri, lovindu-l sau supunându-l unor eforturi prea mari. ♦ <abbr>Refl.</abbr> <abbr>Fig.</abbr> (Despre lucruri) A se lăsa într-o parte; a se strâmba. – Din <b>șold.</b></p>
<p><a id="nota35" href="#ancora35">35</a> <b>PRISTÓL,</b> <i>pristoluri,</i> <abbr>s. n.</abbr> (În bisericile creștine) Masă din mijlocul altarului, pe care se țin obiectele necesare oficierii liturghiei; <i>p. gener;</i> altar. [<abbr>Var.</abbr>: (<abbr>înv.</abbr> și <abbr>reg.</abbr>) <b>prestól, prastól</b> <abbr>s. n.</abbr>] – Din <abbr>sl.</abbr> <b>prĕstolŭ.</b></p>
<p><a id="nota36" href="#ancora36">36</a> <b>LÁCRĂ</b> <abbr>s. f.</abbr> <abbr>v.</abbr> <b>raclă.</b></p>
<p><b>RÁCLĂ,</b> <i>racle,</i> <abbr>s. f.</abbr> (<abbr>Pop.</abbr>) <b>1.</b> Sicriu, coșciug. <b>2.</b> Ladă de lemn (de dimensiuni mari și ornamentată). <b>3.</b> Cutie de lemn cu capac, în care se păstrează anumite alimente. <b>4.</b> Despărțitură într-un hambar, unde se păstrează fânul, cerealele etc. <b>5.</b> Pânză urzită cu două feluri de bumbac. [<abbr>Var.</abbr>: <b>lácră</b> <abbr>s. f.</abbr>] – Din <abbr>bg.</abbr> <b>rakla.</b></p>
<p><a id="nota37" href="#ancora37">37</a> <b>ODĂJDII</b> <abbr>s. f.</abbr> <abbr>pl.</abbr> Veșminte purtate de preoți în timpul oficierii slujbei religioase sau în împrejurări solemne. – Din <abbr>sl.</abbr> <b>odežda.</b></p>
<p><a id="nota38" href="#ancora38">38</a> <b>BUCOÁVNĂ,</b> <i>bucoavne,</i> <abbr>s. f.</abbr> (<abbr>Înv.</abbr>) Abecedar (cu caractere chirilice); <i><abbr>p. gener.</abbr></i> carte veche tipărită cu litere chirilice. – Din <abbr>sl.</abbr> <b>azŭbukovĭno.</b></p>
<p><a id="nota39" href="#ancora39">39</a> <b>Mostiștea</b> f. <b>1.</b> lac spre V. de Bărăgan; <b>2.</b> plasă, vale și lac în jud. Ilfov.</p>
<p><a id="nota40" href="#ancora40">40</a> <b>UTRÉNIE,</b> <i>utrenii,</i> <abbr>s. f.</abbr> Slujbă religioasă care se oficiază în Biserica ortodoxă dimineața (foarte devreme), înaintea liturghiei. ◊ <abbr>Loc. adv.</abbr> <i>Pe la utrenie</i> = dis-de-dimineață. [<abbr>Var.</abbr>: (<abbr>reg.</abbr>) <b>utrínă</b> <abbr>s. f.</abbr>] – Din <abbr>sl.</abbr> <b>utrĭnja.</b></p>
<p><a id="nota41" href="#ancora41">41</a> <b><i>dalmat<span>i</span>n, ~ă</i></b> [<abbr>At:</abbr> XENOPOL, I. R. I, 131 / <abbr>Pl:</abbr> <i>~i, ~e</i> / <abbr>E:</abbr> <abbr>lat</abbr> <b><i>dalmatinus, -a, -um</i></b>] (Rar) <b>1-4</b> <i><abbr>smf</abbr></i>, <i><abbr>a</abbr></i> Dalmațian (<b>1-4</b>). <b>5</b> <i><abbr>smp</abbr></i> (Rar) Dalmațieni (<b>5</b>). <b>6-9</b> <i><abbr>a</abbr></i> Dalmațian (<b>6-9</b>). <b>10-11</b> <i><abbr>sm</abbr></i>, <i><abbr>a</abbr></i> (Rar) Dalmațian (<b>10-11</b>).</p>
<p><a id="nota42" href="#ancora42">42</a> <b>ȘART<sup>1</sup></b> <abbr>interj.</abbr> Cuvânt care imită zgomotul produs de o lovitură dată cu palma. – Onomatopee.</p>
<p><a id="nota43" href="#ancora43">43</a> <b>PANTOCRÁTOR</b> <abbr>s. n.</abbr> Icoană pictată în bisericile ortodoxe pe bolta naosului, care reprezintă pe Isus Hristos ca împărat al lumii; <i><abbr>p. ext.</abbr></i> cupola de deasupra naosului, unde se află această icoană. – Din <abbr>ngr.</abbr> <b>pantokrátor.</b></p>
<p><a id="nota44" href="#ancora44">44</a> <b>CRISTÉLNIȚĂ,</b> <i>cristelnițe,</i> <abbr>s. f.</abbr> (În ritualul bisericesc ortodox) Vas mare, de obicei din metal, de forma unei cupe, umplut până la jumătate cu apă, în care preotul afundă copilul la botez. – Din <abbr>sl.</abbr> <b>krŭstilĭnica.</b></p>
<p><a id="nota45" href="#ancora45">45</a> <b><i>limp<span>i</span></i></b> <i><abbr>vt</abbr></i> [<abbr>At:</abbr> DOSOFTEI, PS. 219 / <abbr>V:</abbr> (<abbr>îrg</abbr>) <b><i>~mb<span>i</span>, ~pă<span>i</span></i></b> / <abbr>Pzi:</abbr> <i>~p<span>e</span>sc</i> / <abbr>E:</abbr> <abbr>fo</abbr>] (<abbr>Reg</abbr>) <b>1</b> (<abbr>D.</abbr> câini și pisici) A mânca sau a bea cu ajutorul limbii <abbr>Si:</abbr> <i>a lăpăi, a licăi</i>. <b>2-3</b> A-și satisface (pe ascuns) pofta de a gusta sau de a mânca ceva.</p>
<p><a id="nota46" href="#ancora46">46</a> <b>ANÁFURĂ</b> <abbr>s. f.</abbr> Bucățele de prescură, de pâine care se împart credincioșilor ortodocși la sfârșitul liturghiei. [<abbr>Var.</abbr>: <b>anáforă, náfură</b> <abbr>s. f.</abbr>] – Din <abbr>sl.</abbr> <b>(a)nafora.</b></p>
<p><a id="nota47" href="#ancora47">47</a> <b>CEST<sup>2</sup>, CEÁSTĂ,</b> <i>cești, ceste,</i> <abbr>adj.</abbr> <abbr>pron. dem.</abbr> (<abbr>Pop.</abbr>) Acest. [<abbr>Gen.</abbr>-<abbr>dat.</abbr> <abbr>sg.</abbr> <i>cestui, cestei,</i> <abbr>gen.</abbr>-<abbr>dat.</abbr> <abbr>pl.</abbr> <i>cestor</i>] – Din <b>acest</b> (prin afereză).</p>
<p><a id="nota48" href="#ancora48">48</a> <b>DÉVLĂ,</b> <i>devle,</i> <abbr>s. f.</abbr> (<abbr>Fam.</abbr>) Țeasta capului; căpățână; <i><abbr>p. ext.</abbr></i> cap (considerat de obicei ca sediu al inteligenței). – <abbr>Cf.</abbr> <abbr>bg.</abbr>, <abbr>sb.</abbr> <span>debel.</span></p>
<p><a id="nota49" href="#ancora49">49</a> <b>SFEȘTÁNIE,</b> <i>sfeștanii,</i> <abbr>s. f.</abbr> (La ortodocși) Slujbă religioasă, constând din rugăciuni și stropirea cu apă sfințită, oficiată de preot în anumite împrejurări. [<abbr>Var.</abbr>: (<abbr>reg.</abbr>) <b>feștánie</b> <abbr>s. f.</abbr>] – Din <abbr>sl.</abbr> [o]<b>svenštenije.</b></p>
<p><a id="nota50" href="#ancora50">50</a> <b>DÁJDIE,</b> <i>dăjdii,</i> <abbr>s. f.</abbr> (<abbr>Înv.</abbr>) Impozit, dare, bir. [<abbr>Pl.</abbr> și: <i>dajdii</i>] – Din <abbr>sl.</abbr> <b>dažda.</b></p>
<p><a id="nota51" href="#ancora51">51</a> <b>PROHÓD,</b> <i>prohoduri,</i> <abbr>s. n.</abbr> Slujbă religioasă la înmormântările creștine; <i><abbr>p. gener.</abbr></i> înmormântare; prohodire, prohodit. ♦ Slujbă religioasă și cântările oficiale făcute în Vinerea Paștilor, în amintirea morții lui Hristos. – Din <abbr>sl.</abbr> <b>provodŭ.</b></p>
<p><a id="nota52" href="#ancora52">52</a> <b>MIREÁN, -Ă,</b> <i>mireni, -e,</i> <abbr>s. m.</abbr> și <abbr>f.</abbr>, <abbr>adj.</abbr> (Persoană) care nu aparține clerului; laic. – Din <abbr>sl.</abbr> <b>mirjaninŭ.</b></p>
<p><a id="nota53" href="#ancora53">53</a> <b><i>m<span>a</span>ngă<sup>2</sup></i></b> <i><abbr>sf</abbr></i> [<abbr>At:</abbr> CHEST. IV, 16/733 / <abbr>Pl</abbr>: <b><i>măngi</i></b> / <abbr>E:</abbr> <abbr>nct</abbr>] <b>1</b> (<abbr>Reg</abbr>) Surpătură într-un mal <abbr>Si:</abbr> <i>bolitură, prăpastie.</i> <b>2</b> Drum situat sub nivelul grădinilor sau ogoarelor dimprejur.</p>
<p><a id="nota54" href="#ancora54">54</a> <b>MẮGURĂ,</b> <i>măguri,</i> <abbr>s. f.</abbr> Deal mare izolat (tăiat de ape); <i><abbr>p. ext.</abbr></i> munte. ♦ Movilă. ♦ Pădure (situată pe un loc înalt). [<abbr>Var.</abbr>: (<abbr>reg.</abbr>) <b>mắgulă</b> <abbr>s. f.</abbr>] – <abbr>Cf.</abbr> <abbr>alb.</abbr> <span>magulë.</span></p>
<p><a id="nota55" href="#ancora55">55</a> <b>CĂDÍ,</b> <i>cădesc,</i> <abbr>vb.</abbr> IV. <abbr>Intranz.</abbr> (Rar) A cădelnița, a tămâia. – Din <abbr>sl.</abbr> <b>kaditi.</b></p>
<p><a id="nota56" href="#ancora56">56</a> <b>críșmă,</b> <i>crișme,</i> (crijmă), s.f. – (reg.; înv.) O bucată de pânză albă (de bumbac), care se înfășura pe lumânare, la botez și din care, mai târziu, mama confecționa o cămășuță pentru copil (Dăncuș, 2010). – Din ucr. <i>krijma</i> (MDA).</p>
<p><a id="nota57" href="#ancora57">57</a> <b>CUMINECÁ,</b> <i>cumínec,</i> <abbr>vb.</abbr> I. <abbr>Refl.</abbr> și <abbr>tranz.</abbr> (În practicile religiei creștine) A primi sau a da cuminecătura; a (se) împărtăși, a (se) griji. ♦ <abbr>Tranz.</abbr> A anula, a face să fie iertate prin cuminecătură un păcat, o greșeală. [<abbr>Var.</abbr>: <b>cuminicá</b> <abbr>vb.</abbr> I] – <abbr>Lat.</abbr> <b>*comminicare</b> <i>(= communicare).</i></p>
</body>
</html>